<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Hříchy pro pátera Knoxe</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./hrichy_pro_patera_knoxe_014.html">
    <link rel="next" href="./hrichy_pro_patera_knoxe_016.html">
    <meta name="nb-order" content="11">
    <link rel="self" href="hrichy_pro_patera_knoxe_015.html">
    <meta name="nb-identifier" content="skvorecky-hrichy-pro-patera-knoxe-67a3d4e">
    <meta name="nb-role" content="chapter">
  </head>
  <body data-nb-words="3504" data-nb-chars="21469" class="nb-role-chapter nb-custom-style">
    <nav role="doc-toc">
      <ul class="plain">
        <li><a href="hrichy_pro_patera_knoxe_005.html">Věnování</a></li>
        <li><a href="hrichy_pro_patera_knoxe_006.html">Slovo autora</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hrichy_pro_patera_knoxe_014.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <p class="chunk" data-nb-ref-number="2" data-nb-words="43" data-nb-chars="285"><span class="idea" data-nb-ref-number="1" id="idea1" data-nb-words="43" data-nb-chars="285">Na&nbsp;velkých stojacích hodinách proti recepci odtlouklo právě půl osmé, když turniket něžně vysadil černovlasého pána střední postavy v&nbsp;šedém dvouřadovém obleku, s&nbsp;knírkem a&nbsp;s&nbsp;masivními černými brýlemi na&nbsp;očích. Pán se&nbsp;rozhlédl, přistoupil k&nbsp;pultu a&nbsp;otázal se&nbsp;upjatého úředníka anglicky:</span></p>
        <p class="chunk" data-nb-ref-number="3" data-nb-words="6" data-nb-chars="33"><span class="idea" data-nb-ref-number="2" id="idea2" data-nb-words="6" data-nb-chars="33">„Přijel už&nbsp;pan Jensen z&nbsp;Uppsaly?“</span></p>
        <p class="chunk" data-nb-ref-number="4" data-nb-words="6" data-nb-chars="31"><span class="idea" data-nb-ref-number="3" id="idea3" data-nb-words="6" data-nb-chars="31">„Ano, pane. Je&nbsp;ve&nbsp;svém pokoji.“</span></p>
        <p class="chunk" data-nb-ref-number="5" data-nb-words="50" data-nb-chars="286"><span class="idea" data-nb-ref-number="4" id="idea4" data-nb-words="50" data-nb-chars="286">Neznámý se&nbsp;ještě zeptal na&nbsp;domovní telefon a&nbsp;recepční ukázal na&nbsp;opačný konec haly, kde stály v&nbsp;řadě tři kabiny, zabudované do&nbsp;zdi. „Pokoj číslo tři sta dvacet sedm,“ řekl. Pán se&nbsp;otočil, svižně prošel davem v&nbsp;hale a&nbsp;zmizel v&nbsp;jedné kabině. Nad jejími dveřmi se&nbsp;rozsvítilo červené světlo.</span></p>
        <p class="chunk" data-nb-ref-number="6" data-nb-words="34" data-nb-chars="192"><span class="idea" data-nb-ref-number="5" id="idea5" data-nb-words="34" data-nb-chars="192">V&nbsp;hale bylo tou dobou dost živo a&nbsp;recepční měl plné ruce práce. O&nbsp;Angličana se&nbsp;už&nbsp;nezajímal. Nemohl proto později říct, čím se&nbsp;cizinec zaměstnával, než se&nbsp;znovu objevil v&nbsp;hale hotelu Majestic.</span></p>
        <hr>
        <p class="chunk" data-nb-ref-number="7" data-nb-words="206" data-nb-chars="1309"><span class="idea" data-nb-ref-number="6" id="idea6" data-nb-words="206" data-nb-chars="1309">V&nbsp;šeru palmového zákoutí na&nbsp;chodbě ve&nbsp;třetím poschodí svítil bledý čtverec obrazovky. Čtyři sociálně demokratičtí politikové na&nbsp;ní&nbsp;diskutovali o&nbsp;velikých výhodách násilné revoluce. Stará paní Ericsonová, která velice neměla ráda násilí, vzhlédla k&nbsp;hodinám nad televizorem. Bylo za&nbsp;dvě minuty devět. Paní Ericsonová odevzdaně sklopila oči zpět k&nbsp;obrazovce, ale vtom vrzly dveře pokoje přímo proti televiznímu zákoutí a&nbsp;skřípot odvedl pozornost paní Ericsonové od&nbsp;pánů ve&nbsp;výborně ušitých šatech na&nbsp;obrazovce směrem ke&nbsp;dveřím. Ale když na&nbsp;nich spočinula pohledem, byly pouze pootevřené. Paní Ericsonová se&nbsp;přesto nevrátila k&nbsp;revoluci. Věděla, že&nbsp;v&nbsp;pokoji bydlí její dávný známý, pan Jensen, a&nbsp;nechtěla promeškat příležitost k&nbsp;přátelskému pozdravu. Nemusela čekat dlouho. Dveře znovu vrzly, otevřely se&nbsp;skoro dokořán a&nbsp;objevil se&nbsp;v&nbsp;nich pan Jensen. Vykročil do&nbsp;chodby, zavřel za&nbsp;sebou a&nbsp;setkal se&nbsp;s&nbsp;očima staré paní. Paní Ericsonová se&nbsp;usmála a&nbsp;kývla. I&nbsp;pan Jensen se&nbsp;zdvořile uklonil a&nbsp;odešel směrem k&nbsp;výtahu. Stará paní Ericsonová měla pocit, že&nbsp;se&nbsp;ho&nbsp;na&nbsp;něco chtěla zeptat, ale nemohla si&nbsp;vzpomenout. Pak na&nbsp;to&nbsp;přestala myslet, protože na&nbsp;obrazovce právě skončili politikové, naskočila reklama na&nbsp;zubní pastu a&nbsp;paní Ericsonová se&nbsp;spokojeně uvelebila v&nbsp;křesle. Po&nbsp;zubní pastě byl na&nbsp;pořadu její oblíbený horror.</span></p>
        <hr>
        <p class="chunk" data-nb-ref-number="8" data-nb-words="56" data-nb-chars="349"><span class="idea" data-nb-ref-number="7" id="idea7" data-nb-words="56" data-nb-chars="349">Pán v&nbsp;černých brýlích se&nbsp;znovu objevil v&nbsp;hale, právě když stojací hodiny odbily devět. Přistoupil k&nbsp;recepčnímu a&nbsp;požádal ho&nbsp;anglicky o&nbsp;jízdní řád. Recepční mu&nbsp;podal žádanou knihu, ale ani tentokrát mu&nbsp;nevěnoval pozornost. Teprve po&nbsp;chvíli vzhlédl od&nbsp;svých záznamů a&nbsp;uviděl, jak Angličana polyká turniket. Za&nbsp;turniketem byl tmavý severský večer. Tma.</span></p>
        <hr>
        <p class="chunk" data-nb-ref-number="9" data-nb-words="70" data-nb-chars="433"><span class="idea" data-nb-ref-number="8" id="idea8" data-nb-words="70" data-nb-chars="433">Chvíli nato se&nbsp;z&nbsp;té tmy za&nbsp;rohem hotelu vynořil pan Jensen. Tmu tam rozptyloval neónový nápis nad vchodem do&nbsp;hotelového baru, v&nbsp;jehož světle se&nbsp;leskly epolety na&nbsp;livreji vrátného. Pan Jensen přešel kolem zářícího muže a&nbsp;vrátný jej zdvořile pozdravil. Pan Jensen, ve&nbsp;Stockholmu obvykle osvobozený od&nbsp;manželky, býval častým hostem toho nočního podniku a&nbsp;zdrojem dobrých tuzérů. Pokynul nyní muži v&nbsp;livreji a&nbsp;vrávoravě vkročil do&nbsp;dveří.</span></p>
        <hr>
        <p class="chunk" data-nb-ref-number="10" data-nb-words="59" data-nb-chars="389"><span class="idea" data-nb-ref-number="9" id="idea9" data-nb-words="59" data-nb-chars="389">Zazněl vlažňoučký potlesk, plavovlasá zpěvačka se&nbsp;uklonila, parket se&nbsp;pomalu vyprazdňoval. V&nbsp;baru bylo živo. Saxofonista s&nbsp;frajerským knírkem položil zpěvačce ruku na&nbsp;nahé rameno, ta&nbsp;mu&nbsp;ji&nbsp;z&nbsp;něho energicky sundala a&nbsp;zamířila přes parket k&nbsp;nálevnímu pultu. Měla krátké flitrové šaty a&nbsp;z&nbsp;bílé tváře profesionálního nočňátka svítily přitlumeným světlem dvě daleko od&nbsp;sebe posazené šedivé oči.</span></p>
        <p class="chunk" data-nb-ref-number="11" data-nb-words="17" data-nb-chars="107"><span class="idea" data-nb-ref-number="10" id="idea10" data-nb-words="17" data-nb-chars="107">Došla k&nbsp;baru, usedla na&nbsp;vysokou stoličku a&nbsp;neprůhlednýma očima si&nbsp;bez rozpaků začla prohlížet pánské okolí.</span></p>
        <p class="chunk" data-nb-ref-number="12" data-nb-words="45" data-nb-chars="260"><span class="idea" data-nb-ref-number="11" id="idea11" data-nb-words="45" data-nb-chars="260">Ve&nbsp;vchodu z&nbsp;ulice se&nbsp;objevil asi pětačtyřicetiletý pán v&nbsp;šedivém obleku, s&nbsp;pleší a&nbsp;s&nbsp;váčky pod očima. Na&nbsp;okamžik se&nbsp;zastavil, neónový nápis zvenčí jej ozářil pekelným nachem. Zahlédl dívku a&nbsp;vydal se&nbsp;k&nbsp;ní, jako by&nbsp;ho&nbsp;nádherný třpyt flitru neodolatelně přitáhl.</span></p>
        <p class="chunk" data-nb-ref-number="13" data-nb-words="24" data-nb-chars="152"><span class="idea" data-nb-ref-number="12" id="idea12" data-nb-words="24" data-nb-chars="152">Nešel rovně. Kráčel po&nbsp;způsobu kamarádů z&nbsp;mokré čtvrti a&nbsp;na stoličku vedle zpěvačky dosedl našikmo a&nbsp;nenarovnal se. Byl zkušeně odhadnut šedivýma očima.</span></p>
        <p class="chunk" data-nb-ref-number="14" data-nb-words="20" data-nb-chars="130"><span class="idea" data-nb-ref-number="13" id="idea13" data-nb-words="20" data-nb-chars="130">„Já jsem Jensen, slečno,“ škytl. „Co budete pít? Můžete, co&nbsp;chcete a&nbsp;kolik chcete. Platím všechno, protože dneska budu zavražděn.“</span></p>
        <p class="chunk" data-nb-ref-number="15" data-nb-words="13" data-nb-chars="78"><span class="idea" data-nb-ref-number="14" id="idea14" data-nb-words="13" data-nb-chars="78">„Ale to&nbsp;je&nbsp;nepříjemný,“ pravila dívka. „A&nbsp;kdopak vám tu&nbsp;nepěknou věc provede?“</span></p>
        <p class="chunk" data-nb-ref-number="16" data-nb-words="29" data-nb-chars="191"><span class="idea" data-nb-ref-number="15" id="idea15" data-nb-words="29" data-nb-chars="191">Podroušený pán přivolal energicky barmana a&nbsp;blondýnka si&nbsp;na&nbsp;jeho účet objednala džinfiz. Pán si&nbsp;objednal bourbon, naklonil se&nbsp;k&nbsp;plavovlásce a&nbsp;tu ovanula vůně mentolových pastilek. Pán pravil:</span></p>
        <p class="chunk" data-nb-ref-number="17" data-nb-words="15" data-nb-chars="87"><span class="idea" data-nb-ref-number="16" id="idea16" data-nb-words="15" data-nb-chars="87">„Tu moc nepěknou věc mi&nbsp;provede chlap, kterýmu jsem léta věnoval důvěru!“ A&nbsp;namíchl se.</span></p>
        <p class="chunk" data-nb-ref-number="18" data-nb-words="27" data-nb-chars="129"><span class="idea" data-nb-ref-number="17" id="idea17" data-nb-words="27" data-nb-chars="129">„Ten mizera! Já&nbsp;vím, že&nbsp;mi&nbsp;leze za&nbsp;ženou! Sama mi&nbsp;to&nbsp;řekla! Bojí se&nbsp;ho, jenže on&nbsp;je&nbsp;do&nbsp;ní&nbsp;blázen. Anebo je&nbsp;prostě blázen, tečka.“</span></p>
        <p class="chunk" data-nb-ref-number="19" data-nb-words="12" data-nb-chars="72"><span class="idea" data-nb-ref-number="18" id="idea18" data-nb-words="12" data-nb-chars="72">„Fakt?“ pravila zpěvačka. „Ale jakpak to&nbsp;víte, že&nbsp;vás dnes večer sejme?“</span></p>
        <p class="chunk" data-nb-ref-number="20" data-nb-words="7" data-nb-chars="42"><span class="idea" data-nb-ref-number="19" id="idea19" data-nb-words="7" data-nb-chars="42">„Dnes ráno mě&nbsp;varoval,“ pravil pan Jensen.</span></p>
        <p class="chunk" data-nb-ref-number="21" data-nb-words="6" data-nb-chars="34"><span class="idea" data-nb-ref-number="20" id="idea20" data-nb-words="6" data-nb-chars="34">„To je&nbsp;vod něj velice bezohledný.“</span></p>
        <p class="chunk" data-nb-ref-number="22" data-nb-words="22" data-nb-chars="144"><span class="idea" data-nb-ref-number="21" id="idea21" data-nb-words="22" data-nb-chars="144">Dívka vytáhla z&nbsp;flitrové kabelky balíček cigaret, ozdobila bledou tvář bílým hřebem do&nbsp;rakve, zaváhala a&nbsp;nabídla pánovi, jenž měl být zavražděn.</span></p>
        <p class="chunk" data-nb-ref-number="23" data-nb-words="10" data-nb-chars="58"><span class="idea" data-nb-ref-number="22" id="idea22" data-nb-words="10" data-nb-chars="58">„Ne, děkuji,“ řekl. „Anebo&nbsp;– proč ne? Stejně dneska umřu.“</span></p>
        <p class="chunk" data-nb-ref-number="24" data-nb-words="38" data-nb-chars="206"><span class="idea" data-nb-ref-number="23" id="idea23" data-nb-words="38" data-nb-chars="206">Vzal si&nbsp;cigaretu a&nbsp;vrazil si&nbsp;ji&nbsp;komicky doprostřed úst. Zpěvačka chvíli čekala, až&nbsp;z&nbsp;kapsy vyjme zapalovač, ale neměl se&nbsp;k&nbsp;tomu. Škrtla tedy sirkou, zapálila si&nbsp;sama a&nbsp;naklonila se&nbsp;k&nbsp;němu, aby mu&nbsp;dala oheň.</span></p>
        <p class="chunk" data-nb-ref-number="25" data-nb-words="16" data-nb-chars="85"><span class="idea" data-nb-ref-number="24" id="idea24" data-nb-words="16" data-nb-chars="85">Pán si&nbsp;šluknul a&nbsp;rozkašlal se. Okamžitě vyňal cigaretu z&nbsp;úst a&nbsp;pohlédl na&nbsp;ni&nbsp;štítivě.</span></p>
        <p class="chunk" data-nb-ref-number="26" data-nb-words="9" data-nb-chars="52"><span class="idea" data-nb-ref-number="25" id="idea25" data-nb-words="9" data-nb-chars="52">„Zatraceně, co&nbsp;je&nbsp;to&nbsp;za&nbsp;svinstvo? Mořská tráva, ne?“</span></p>
        <p class="chunk" data-nb-ref-number="27" data-nb-words="12" data-nb-chars="75"><span class="idea" data-nb-ref-number="26" id="idea26" data-nb-words="12" data-nb-chars="75">„To jste asi ještě nekouřil,“ zazubila se&nbsp;dívka. „Menuje se&nbsp;to&nbsp;partyzánka.“</span></p>
        <p class="chunk" data-nb-ref-number="28" data-nb-words="43" data-nb-chars="272"><span class="idea" data-nb-ref-number="27" id="idea27" data-nb-words="43" data-nb-chars="272">Pan Jensen zavrtěl hlavou, s&nbsp;podezřením si&nbsp;změřil dívčinu přívětivou tvář, pak cigaretu opatrně vložil zpátky do&nbsp;úst a&nbsp;zatáhl. Řeřavá muška na&nbsp;konci cigarety se&nbsp;zdvojila v&nbsp;šedém skle dívčiných očí. Pan Jensen je&nbsp;zastřel závojem hustého bílého dýmu, který neprošel plícemi.</span></p>
        <hr>
        <p class="chunk" data-nb-ref-number="29" data-nb-words="79" data-nb-chars="513"><span class="idea" data-nb-ref-number="28" id="idea28" data-nb-words="79" data-nb-chars="513">Před vchod do&nbsp;baru hotelu Majestic předjel taxík a&nbsp;neónová záře, oblévající portýra v&nbsp;generálské uniformě, dopadla na&nbsp;obličej urostlého muže, jenž vystoupil z&nbsp;taxíku. Měl na&nbsp;sobě šedý dvouřadový oblek, a&nbsp;když se&nbsp;narovnal, měřil dobrý metr pětadevadesát. Huňaté černé obočí vtiskovalo tváři výraz rozhněvanosti. Muž pohlédl na&nbsp;náramkové hodinky a&nbsp;srovnal si&nbsp;čas s&nbsp;věžními hodinami, svítícími na&nbsp;kostelní věži naproti hotelu jako medový měsíc. Bylo za&nbsp;deset minut půl desáté. Dlouhými kroky vešel energicky do&nbsp;baru.</span></p>
        <p class="chunk" data-nb-ref-number="30" data-nb-words="35" data-nb-chars="239"><span class="idea" data-nb-ref-number="29" id="idea29" data-nb-words="35" data-nb-chars="239">„Hm,“ broukla zpěvačka, šlehla očima po&nbsp;náramkových hodinkách svého společníka a&nbsp;potom po&nbsp;kapele na&nbsp;pódiu. Saxofonista jí&nbsp;tam nápadnými gesty naznačoval, aby se&nbsp;neulejvala. Od&nbsp;kapely zazněl tvrdý foxtrot a&nbsp;podroušený pan Jensen zablábolil.</span></p>
        <p class="chunk" data-nb-ref-number="31" data-nb-words="10" data-nb-chars="58"><span class="idea" data-nb-ref-number="30" id="idea30" data-nb-words="10" data-nb-chars="58">„Tak zejtra dopoledne, jo? V&nbsp;Brända Tomten, znáte to&nbsp;tam?“</span></p>
        <p class="chunk" data-nb-ref-number="32" data-nb-words="25" data-nb-chars="162"><span class="idea" data-nb-ref-number="31" id="idea31" data-nb-words="25" data-nb-chars="162">„Dyť budete dnes zavražděnej,“ pravila blondýna sladce, svezla se&nbsp;ze&nbsp;stoličky a&nbsp;přihladila si&nbsp;flitrovou nádheru na&nbsp;bocích. Pan Jensen jí&nbsp;hladově pohlédl na&nbsp;ňadra.</span></p>
        <p class="chunk" data-nb-ref-number="33" data-nb-words="13" data-nb-chars="67"><span class="idea" data-nb-ref-number="32" id="idea32" data-nb-words="13" data-nb-chars="67">„A&nbsp;jo,“ řekl. „Máte pravdu. S&nbsp;váma jsem na&nbsp;to&nbsp;na&nbsp;chvilku zapomněl.“</span></p>
        <p class="chunk" data-nb-ref-number="34" data-nb-words="2" data-nb-chars="10"><span class="idea" data-nb-ref-number="33" id="idea33" data-nb-words="2" data-nb-chars="10">Usmála se.</span></p>
        <p class="chunk" data-nb-ref-number="35" data-nb-words="36" data-nb-chars="201"><span class="idea" data-nb-ref-number="34" id="idea34" data-nb-words="36" data-nb-chars="201">„Tak si&nbsp;to&nbsp;tady eště užijte, než z&nbsp;vás bude nebožtík,“ řekla a&nbsp;vzdálila se&nbsp;směrem k&nbsp;pódiu. Za&nbsp;chvíli už&nbsp;rozdávala ten hezký, leč zcela profesionální úsměv vlnícímu se&nbsp;davu pod sebou a&nbsp;vyzývavě zpívala:</span></p>
        <p class="chunk" data-nb-ref-number="36" data-nb-words="12" data-nb-chars="59"><span class="idea" data-nb-ref-number="35" id="idea35" data-nb-words="6" data-nb-chars="27">Put your cheek on&nbsp;my&nbsp;cheek,<br></span>
          <span class="idea" data-nb-ref-number="36" id="idea36" data-nb-words="6" data-nb-chars="32">Close your eyes, lift your hand…</span>
        </p>
        <p class="chunk" data-nb-ref-number="37" data-nb-words="47" data-nb-chars="268"><span class="idea" data-nb-ref-number="37" id="idea37" data-nb-words="47" data-nb-chars="268">Ve&nbsp;vchodu&nbsp;– v&nbsp;tom, co&nbsp;se&nbsp;jím do&nbsp;baru vcházelo z&nbsp;ulice&nbsp;– se&nbsp;objevil urostlý muž s&nbsp;huňatým obočím a&nbsp;zamračeně se&nbsp;rozhlédl barem. Pan Jensen odvrátil žádostivý zrak od&nbsp;flitrového přeludu, otočil se&nbsp;na&nbsp;stoličce a&nbsp;zabrejlil poněkud šilhavě do&nbsp;uhmataného zrcadla za&nbsp;láhvemi.</span></p>
        <p class="chunk" data-nb-ref-number="38" data-nb-words="30" data-nb-chars="173"><span class="idea" data-nb-ref-number="38" id="idea38" data-nb-words="30" data-nb-chars="173">Pak se&nbsp;mu&nbsp;patrně udělalo nevolno, protože škytl, svezl se&nbsp;ze&nbsp;stoličky jako pytel brambor a&nbsp;vyběhl dveřmi do&nbsp;chodby, která spojovala bar s&nbsp;hotelovou halou a&nbsp;kde byly toalety.</span></p>
        <hr>
        <p class="chunk" data-nb-ref-number="39" data-nb-words="114" data-nb-chars="714"><span class="idea" data-nb-ref-number="39" id="idea39" data-nb-words="114" data-nb-chars="714">Hrabě Drákula, proklát špičatým kůlem, naposled nelidsky zařval a&nbsp;rozplynul se&nbsp;v&nbsp;hnilobnou loužičku před dvěma milióny vděčných diváků. Stará paní Ericsonová vzdychla a&nbsp;zvedla oči od&nbsp;obrazovky. Setkala se, toho večera podruhé, s&nbsp;pohledem pana Jensena, jenž právě přicházel od&nbsp;výtahů a&nbsp;v&nbsp;přítmí chodby se&nbsp;mu&nbsp;leskla pleš. Paní Ericsonová měla opět pocit, že&nbsp;se&nbsp;ho&nbsp;chtěla na&nbsp;něco zeptat, ale zase nevěděla na&nbsp;co. Pan Jensen se&nbsp;usmál, kývl a&nbsp;paní Ericsonová mu&nbsp;to&nbsp;oplatila. Vrzly dveře a&nbsp;pleš jejího známého zmizela za&nbsp;brokátovými tapetami. Paní Ericsonová vzdychla, ne&nbsp;a&nbsp;ne si&nbsp;vzpomenout, a&nbsp;věnovala se&nbsp;opět obrazovce. Na&nbsp;ní&nbsp;právě kvarteto vlasatých mladíků rozpoutalo decibelové peklo. Paní Ericsonová se&nbsp;zachmuřila.</span></p>
        <hr>
        <p class="chunk" data-nb-ref-number="40" data-nb-words="29" data-nb-chars="203"><span class="idea" data-nb-ref-number="40" id="idea40" data-nb-words="29" data-nb-chars="203">Urostlý muž v&nbsp;pečlivě vyžehleném obleku si&nbsp;prohlédl pečlivě ošetřené nehty a&nbsp;pátravě se&nbsp;rozhlédl po&nbsp;baru. Usrkl ohavnosti, nazývající se&nbsp;bezalkoholické šampaňské, a&nbsp;soustředil zamračený pohled na&nbsp;pódium.</span></p>
        <p class="chunk" data-nb-ref-number="41" data-nb-words="35" data-nb-chars="220"><span class="idea" data-nb-ref-number="41" id="idea41" data-nb-words="35" data-nb-chars="220">U&nbsp;mikrofonu se&nbsp;předváděla zpěvačka ve&nbsp;flitrových šatech. Saxofonista, který s&nbsp;ní zpíval duet, jí&nbsp;položil ruku kolem pasu, přesněji řečeno na&nbsp;to, čemu se&nbsp;anatomicky říká hýždě, jako by&nbsp;ji&nbsp;chtěl poslechnout. Zpívala totiž:</span></p>
        <p class="chunk" data-nb-ref-number="42" data-nb-words="6" data-nb-chars="26"><span class="idea" data-nb-ref-number="42" id="idea42" data-nb-words="6" data-nb-chars="26">Put your hands on&nbsp;my&nbsp;hips,</span></p>
        <p class="chunk" data-nb-ref-number="43" data-nb-words="11" data-nb-chars="76"><span class="idea" data-nb-ref-number="43" id="idea43" data-nb-words="11" data-nb-chars="76">a&nbsp;přitom nenápadně, ale nikoliv jen symbolicky plácla saxofonistu přes ruku.</span></p>
        <p class="chunk" data-nb-ref-number="44" data-nb-words="6" data-nb-chars="22"><span class="idea" data-nb-ref-number="44" id="idea44" data-nb-words="6" data-nb-chars="22">Put a&nbsp;kiss on&nbsp;my&nbsp;lips!</span></p>
        <p class="chunk" data-nb-ref-number="45" data-nb-words="7" data-nb-chars="51"><span class="idea" data-nb-ref-number="45" id="idea45" data-nb-words="7" data-nb-chars="51">pokračovala. Toho se&nbsp;však už&nbsp;saxofonista neodvážil.</span></p>
        <p class="chunk" data-nb-ref-number="46" data-nb-words="10" data-nb-chars="61"><span class="idea" data-nb-ref-number="46" id="idea46" data-nb-words="10" data-nb-chars="61">Zamračený muž se&nbsp;zájmem pohlédl té&nbsp;zajímavé blondýnce do&nbsp;očí.</span></p>
        <hr>
        <p class="chunk" data-nb-ref-number="47" data-nb-words="31" data-nb-chars="224"><span class="idea" data-nb-ref-number="47" id="idea47" data-nb-words="31" data-nb-chars="224">Kvarteto vlasáčů naříkalo v&nbsp;rudimentárních slabikách a&nbsp;otřásalo televizorem. Tvář paní Ericsonové, která ještě před chvílí zářila z&nbsp;šera spokojeným úsměvem nad krutými kousky hraběte Drákuly, podobala se&nbsp;nyní posmrtné masce.</span></p>
        <p class="chunk" data-nb-ref-number="48" data-nb-words="61" data-nb-chars="400"><span class="idea" data-nb-ref-number="48" id="idea48" data-nb-words="61" data-nb-chars="400">Najednou stará paní zamžourala a&nbsp;energickým stiskem knoflíku odstranila rámusící trubadúry z&nbsp;obrazovky. Zívla, těžce vstala, pohlédla na&nbsp;dveře číslo 327, zavrtěla hlavou, stařeckými krůčky se&nbsp;odšourala ke&nbsp;dveřím svého pokoje. Otevřela je, vstoupila dovnitř. Na&nbsp;co&nbsp;jsem se&nbsp;to&nbsp;jen chtěla zeptat pana Jensena? řekla si&nbsp;v&nbsp;duchu. Co&nbsp;to&nbsp;jen bylo? Pomalu se&nbsp;jala rozepínat knoflíky šedého mohérového svetru.</span></p>
        <hr>
        <p class="chunk" data-nb-ref-number="49" data-nb-words="6" data-nb-chars="47"><span class="idea" data-nb-ref-number="49" id="idea49" data-nb-words="6" data-nb-chars="47">„Pardon,“ pravil číšník diskrétně. „Pan Cyrus?“</span></p>
        <p class="chunk" data-nb-ref-number="50" data-nb-words="7" data-nb-chars="38"><span class="idea" data-nb-ref-number="50" id="idea50" data-nb-words="7" data-nb-chars="38">Urostlý muž k&nbsp;němu zvedl huňatá obočí.</span></p>
        <p class="chunk" data-nb-ref-number="51" data-nb-words="1" data-nb-chars="6"><span class="idea" data-nb-ref-number="51" id="idea51" data-nb-words="1" data-nb-chars="6">„Ano?“</span></p>
        <p class="chunk" data-nb-ref-number="52" data-nb-words="38" data-nb-chars="204"><span class="idea" data-nb-ref-number="52" id="idea52" data-nb-words="38" data-nb-chars="204">„Máte být tak laskav a&nbsp;obtěžovat se&nbsp;k&nbsp;panu Jensenovi do&nbsp;pokoje. Není mu&nbsp;dobře. Je&nbsp;to&nbsp;pokoj číslo tři sta dvacet sedm. Můžete vyjít tudy do&nbsp;haly, tam jsou lifty.“ Číšník ukázal na&nbsp;východ směrem k&nbsp;toaletám.</span></p>
        <p class="chunk" data-nb-ref-number="53" data-nb-words="20" data-nb-chars="133"><span class="idea" data-nb-ref-number="53" id="idea53" data-nb-words="20" data-nb-chars="133">Pán zachmuřeně kývl. Když se&nbsp;vrchní vzdálil, zvedl sklenici se&nbsp;zbytkem odporné tekutiny a&nbsp;ještě jednou pohlédl na&nbsp;zajímavou zpěvačku.</span></p>
        <p class="chunk" data-nb-ref-number="54" data-nb-words="30" data-nb-chars="181"><span class="idea" data-nb-ref-number="54" id="idea54" data-nb-words="30" data-nb-chars="181">„<em>It’s a&nbsp;shake, iťs a&nbsp;shake</em>“ zpívala a&nbsp;nohama v&nbsp;stříbrných střevíčkách přešlapovala sem tam tanečními krůčky. Saxofonista k&nbsp;ní opět přistoupil a&nbsp;přidal se&nbsp;k&nbsp;poslednímu verši v&nbsp;duetu:</span></p>
        <p class="chunk" data-nb-ref-number="55" data-nb-words="12" data-nb-chars="78"><span class="idea" data-nb-ref-number="55" id="idea55" data-nb-words="12" data-nb-chars="78">„<em>It’s a&nbsp;hippy, hippy shake</em>_!_“ a&nbsp;opět spočinul dlaní na&nbsp;flitrovaných oblinách.</span></p>
        <p class="chunk" data-nb-ref-number="56" data-nb-words="16" data-nb-chars="105"><span class="idea" data-nb-ref-number="56" id="idea56" data-nb-words="16" data-nb-chars="105">„<em>A</em>&nbsp;<em>hippy, a&nbsp;hippy&nbsp;–</em>“ pěli dvojhlasně a&nbsp;urostlý muž chmurně sledoval estetické pohyby jehlových střevíčků.</span></p>
        <p class="chunk" data-nb-ref-number="57" data-nb-words="58" data-nb-chars="355"><span class="idea" data-nb-ref-number="57" id="idea57" data-nb-words="58" data-nb-chars="355">„<em>– a&nbsp;hip&nbsp;– py&nbsp;– shake!</em>“ zavěsil se&nbsp;dívčin hlas na&nbsp;koruně a&nbsp;stříbrná jehla se&nbsp;zabořila do&nbsp;saxofonistovy lakýrky. Saxofonista nehudebně vyjekl, zanechal zpěvu, takže korunu držel pouze blondýnčin melodický alt. Saxofonista se&nbsp;odbelhal k&nbsp;pultíku s&nbsp;notami a&nbsp;urostlý muž třikrát krátce zatleskal. Potom se&nbsp;zvedl a&nbsp;vyšel z&nbsp;baru chodbou vedoucí do&nbsp;hotelové haly.</span></p>
        <hr>
        <p class="chunk" data-nb-ref-number="58" data-nb-words="47" data-nb-chars="264"><span class="idea" data-nb-ref-number="58" id="idea58" data-nb-words="47" data-nb-chars="264">Inu ovšem, řekla si&nbsp;opět v&nbsp;duchu paní Ericsonová. Na&nbsp;toho dentistu. Nebylo to&nbsp;nic důležitého, ale pan Jensen říkal, že&nbsp;pracuje úplně bezbolestně&nbsp;– No, ještě není tak pozdě&nbsp;– pohlédla na&nbsp;hodinky, bylo za&nbsp;pět minut tři čtvrtě na&nbsp;deset. Pan Jensen určitě ještě nespí.</span></p>
        <p class="chunk" data-nb-ref-number="59" data-nb-words="8" data-nb-chars="53"><span class="idea" data-nb-ref-number="59" id="idea59" data-nb-words="8" data-nb-chars="53">Vrásčitými prsty se&nbsp;jala opět zapínat mohérový svetr.</span></p>
        <hr>
        <p class="chunk" data-nb-ref-number="60" data-nb-words="62" data-nb-chars="379"><span class="idea" data-nb-ref-number="60" id="idea60" data-nb-words="62" data-nb-chars="379">V&nbsp;hale hotelu se&nbsp;to&nbsp;hemžilo maškarami a&nbsp;recepční sčítal za&nbsp;pultem jakási čísla. Ze&nbsp;dveří označených neónovým nápisem BAR vyšel urostlý muž s&nbsp;huňatým obočím, zaváhal a&nbsp;vstoupil do&nbsp;jedné z&nbsp;telefonních kabin na&nbsp;druhém konci haly. Nade dveřmi kabiny se&nbsp;rozsvítilo červené světlo na&nbsp;znamení, že&nbsp;se&nbsp;tam mluví. Kabiny měly zvukotěsné dveře z&nbsp;leštěného dřeva, takže dovnitř nebylo vidět.</span></p>
        <p class="chunk" data-nb-ref-number="61" data-nb-words="34" data-nb-chars="225"><span class="idea" data-nb-ref-number="61" id="idea61" data-nb-words="34" data-nb-chars="225">Z&nbsp;Palmového salónu zněly zvuky taneční hudby. Klub Kiwanis tam pořádal maškarní večírek. Recepční unaveně pohlédl na&nbsp;stojací hodiny. Ukazovaly za&nbsp;pět minut tři čtvrtě na&nbsp;deset. Před recepčním se&nbsp;prostírala únavná, dlouhá noc.</span></p>
        <hr>
        <p class="chunk" data-nb-ref-number="62" data-nb-words="59" data-nb-chars="398"><span class="idea" data-nb-ref-number="62" id="idea62" data-nb-words="59" data-nb-chars="398">Stará paní Ericsonová zaklepala na&nbsp;dveře pokoje č. 327. Nikdo neodpověděl. Zaklepala znovu. Nic. Jenom kdesi v&nbsp;hlubinách hotelu odtloukly libozvučné hodiny tři čtvrti na&nbsp;deset. Paní Ericsonová stiskla kliku, ale dveře nepovolily. Stará paní nerozhodně zašilhala po&nbsp;klíčové dírce, kudy do&nbsp;šera chodby tryskala žlutá nit. Zkusila však napřed ještě jednou zaklepat. Pak tiše zavolala do&nbsp;klíčové dírky:</span></p>
        <p class="chunk" data-nb-ref-number="63" data-nb-words="2" data-nb-chars="15"><span class="idea" data-nb-ref-number="63" id="idea63" data-nb-words="2" data-nb-chars="15">„Pane Jensene!“</span></p>
        <p class="chunk" data-nb-ref-number="64" data-nb-words="15" data-nb-chars="88"><span class="idea" data-nb-ref-number="64" id="idea64" data-nb-words="15" data-nb-chars="88">Žádná odpověď. Stará paní se&nbsp;opatrně rozhlédla a&nbsp;místo úst přiložila k&nbsp;zářící dírce oko.</span></p>
        <p class="chunk" data-nb-ref-number="65" data-nb-words="29" data-nb-chars="162"><span class="idea" data-nb-ref-number="65" id="idea65" data-nb-words="29" data-nb-chars="162">Uviděla pana Jensena. Sešpulila scvrklá ústa, jako by&nbsp;na&nbsp;něj chtěla zapískat. Nato se&nbsp;narovnala a&nbsp;s&nbsp;rychlostí, jakou by&nbsp;u&nbsp;ní sotva kdo čekal, se&nbsp;rozběhla k&nbsp;liftu.</span></p>
        <hr>
        <p class="chunk" data-nb-ref-number="66" data-nb-words="12" data-nb-chars="71"><span class="idea" data-nb-ref-number="66" id="idea66" data-nb-words="12" data-nb-chars="71">„Nemýlíte se?“ otázal se&nbsp;recepční a&nbsp;s&nbsp;nedůvěrou pohlédl na&nbsp;starou dámu.</span></p>
        <p class="chunk" data-nb-ref-number="67" data-nb-words="2" data-nb-chars="16"><span class="idea" data-nb-ref-number="67" id="idea67" data-nb-words="2" data-nb-chars="16">Zavrtěla hlavou.</span></p>
        <p class="chunk" data-nb-ref-number="68" data-nb-words="5" data-nb-chars="32"><span class="idea" data-nb-ref-number="68" id="idea68" data-nb-words="5" data-nb-chars="32">„Nemýlím! Radši pojďte se&nbsp;mnou!“</span></p>
        <p class="chunk" data-nb-ref-number="69" data-nb-words="64" data-nb-chars="383"><span class="idea" data-nb-ref-number="69" id="idea69" data-nb-words="64" data-nb-chars="383">Recepční sňal z&nbsp;desky pod pultem univerzální klíč a&nbsp;otevřel dvířka v&nbsp;přepážce. Dal staré dámě přednost a&nbsp;oba vykročili k&nbsp;liftu. Recepční&nbsp;– protože to&nbsp;byl protřelý hotelový praktik&nbsp;– mrkl ještě po&nbsp;hodinách. Ukazovaly za&nbsp;deset minut deset. Červené světlo nad telefonní kabinou, v&nbsp;níž zmizel před deseti minutami urostlý muž, zhaslo. Urostlý muž vyšel z&nbsp;kabiny a&nbsp;rovněž zamířil k&nbsp;liftu.</span></p>
        <p class="chunk" data-nb-ref-number="70" data-nb-words="15" data-nb-chars="101"><span class="idea" data-nb-ref-number="70" id="idea70" data-nb-words="15" data-nb-chars="101">Dorazili tam všichni současně. Oba muži dali staré dámě přednost a&nbsp;recepční pokynul hotelovému hostu.</span></p>
        <p class="chunk" data-nb-ref-number="71" data-nb-words="5" data-nb-chars="28"><span class="idea" data-nb-ref-number="71" id="idea71" data-nb-words="5" data-nb-chars="28">„Které?“ otázal se&nbsp;v&nbsp;kabině.</span></p>
        <p class="chunk" data-nb-ref-number="72" data-nb-words="5" data-nb-chars="37"><span class="idea" data-nb-ref-number="72" id="idea72" data-nb-words="5" data-nb-chars="37">„Třetí,“ pravil hrobovým hlasem host.</span></p>
        <p class="chunk" data-nb-ref-number="73" data-nb-words="13" data-nb-chars="81"><span class="idea" data-nb-ref-number="73" id="idea73" data-nb-words="13" data-nb-chars="81">Recepční stiskl knoflík a&nbsp;lift se&nbsp;tiše vznesl do&nbsp;vyšších prostor hotelu Majestic.</span></p>
        <hr>
        <p class="chunk" data-nb-ref-number="74" data-nb-words="35" data-nb-chars="210"><span class="idea" data-nb-ref-number="74" id="idea74" data-nb-words="35" data-nb-chars="210">Ve&nbsp;třetím poschodí dali opět přednost staré dámě. Pak recepční znovu pokynul urostlému muži a&nbsp;všichni tři se&nbsp;vydali husím pochodem po&nbsp;chodbě. Směřovali k&nbsp;stejnému cíli a&nbsp;zastavili se&nbsp;přede dveřmi pokoje č. 327.</span></p>
        <p class="chunk" data-nb-ref-number="75" data-nb-words="3" data-nb-chars="17"><span class="idea" data-nb-ref-number="75" id="idea75" data-nb-words="3" data-nb-chars="17">Pohlédli na&nbsp;sebe.</span></p>
        <p class="chunk" data-nb-ref-number="76" data-nb-words="7" data-nb-chars="49"><span class="idea" data-nb-ref-number="76" id="idea76" data-nb-words="7" data-nb-chars="49">„Prosím,“ pravil hotelový host k&nbsp;paní Ericsonové.</span></p>
        <p class="chunk" data-nb-ref-number="77" data-nb-words="11" data-nb-chars="70"><span class="idea" data-nb-ref-number="77" id="idea77" data-nb-words="11" data-nb-chars="70">„Já bych raději&nbsp;–“ paní Ericsonová se&nbsp;prosebně podívala na&nbsp;recepčního.</span></p>
        <p class="chunk" data-nb-ref-number="78" data-nb-words="7" data-nb-chars="47"><span class="idea" data-nb-ref-number="78" id="idea78" data-nb-words="7" data-nb-chars="47">Recepční se&nbsp;dotkl kravaty a&nbsp;pravil: „Dovolíte?“</span></p>
        <p class="chunk" data-nb-ref-number="79" data-nb-words="26" data-nb-chars="161"><span class="idea" data-nb-ref-number="79" id="idea79" data-nb-words="26" data-nb-chars="161">Vzal za&nbsp;kliku, ale dveře byly zamčené. Klíčovou dírkou sahal do&nbsp;chodby tenký žlutý prst. Recepční vyňal z&nbsp;kapsy univerzální klíč, odemkl a&nbsp;široce rozevřel dveře.</span></p>
        <p class="chunk" data-nb-ref-number="80" data-nb-words="5" data-nb-chars="33"><span class="idea" data-nb-ref-number="80" id="idea80" data-nb-words="5" data-nb-chars="33">Všichni tři uviděli pana Jensena.</span></p>
        <p class="chunk" data-nb-ref-number="81" data-nb-words="5" data-nb-chars="30"><span class="idea" data-nb-ref-number="81" id="idea81" data-nb-words="5" data-nb-chars="30">Někdo mu&nbsp;provedl ošklivou věc.</span></p>
        <p class="chunk" data-nb-ref-number="82" data-nb-words="13" data-nb-chars="68"><span class="idea" data-nb-ref-number="82" id="idea82" data-nb-words="13" data-nb-chars="68">Ležel na&nbsp;koberci na&nbsp;břiše a&nbsp;z&nbsp;levého spánku se&nbsp;šklebila krvavá rána.</span></p>
        <hr>
        <p class="chunk" data-nb-ref-number="83" data-nb-words="42" data-nb-chars="238"><span class="idea" data-nb-ref-number="83" id="idea83" data-nb-words="42" data-nb-chars="238">Detektiv Niels C. Kölln, jenž se&nbsp;na&nbsp;místo činu dostavil v&nbsp;půl jedenácté, hleděl na&nbsp;to&nbsp;boží dopuštění téměř láskyplně. Byla to&nbsp;jeho první vražda na&nbsp;novém působišti a&nbsp;velmi mu&nbsp;záleželo na&nbsp;tom, aby se&nbsp;ve&nbsp;Stockholmu uvedl pokud možno oslnivě.</span></p>
        <p class="chunk" data-nb-ref-number="84" data-nb-words="11" data-nb-chars="67"><span class="idea" data-nb-ref-number="84" id="idea84" data-nb-words="11" data-nb-chars="67">Také byl teprve necelý rok ženat a&nbsp;dosud toužil imponovat manželce.</span></p>
        <p class="chunk" data-nb-ref-number="85" data-nb-words="119" data-nb-chars="726"><span class="idea" data-nb-ref-number="85" id="idea85" data-nb-words="119" data-nb-chars="726">Pán, který před ním ležel na&nbsp;zeleném koberci, měl prsty poznamenané kuřáckou vášní a&nbsp;křečovitě jimi svíral krajkovou dečku, jež původně pokrývala kulatý konferenční stolek, postavený mezi dvěma křesly. Na&nbsp;stolku, také původně, stála láhev whisky John Daniels se&nbsp;dvěma skleničkami. Ale jak pan Jensen padal, chytil se&nbsp;krajkové dečky a&nbsp;strhl ji&nbsp;na&nbsp;zem, a&nbsp;s&nbsp;ní i&nbsp;prázdné svědky družné zábavy s&nbsp;kýmsi, kdo ho&nbsp;tak nešetrně pohladil po&nbsp;hlavě. Láhev i&nbsp;obě skleničky se&nbsp;nyní válely vedle mrtvého a&nbsp;mezi nimi mramorové těžítko potřísněné krví. Na&nbsp;zápěstí měl nebožtík hodinky, jejichž sklo se&nbsp;při pádu rozbilo. Ukazovaly 8.57. Stály. Při pohledu na&nbsp;ně&nbsp;se&nbsp;detektiv pohrdavě ušklíbl. Byl to&nbsp;příliš starodávný trik, jak si&nbsp;zajistit alibi.</span></p>
        <p class="chunk" data-nb-ref-number="86" data-nb-words="16" data-nb-chars="93"><span class="idea" data-nb-ref-number="86" id="idea86" data-nb-words="16" data-nb-chars="93">„Vy jste s&nbsp;ním tedy mluvil kolem osmé hodiny?“ zeptal se&nbsp;urostlého pána se&nbsp;zamračeným obočím.</span></p>
        <p class="chunk" data-nb-ref-number="87" data-nb-words="40" data-nb-chars="233"><span class="idea" data-nb-ref-number="87" id="idea87" data-nb-words="40" data-nb-chars="233">„Mluvil. Telefonicky z&nbsp;mého hotelu Esplanade. Potvrdili jsme si, že&nbsp;za&nbsp;ním mám přijít v&nbsp;půl desáté sem do&nbsp;baru, jak jsme se&nbsp;před týdnem smluvili. Chtěli jsme se&nbsp;ještě krátce poradit, než půjdeme na&nbsp;pozdní <em>dinner</em> k&nbsp;panu Lundstromovi.“</span></p>
        <p class="chunk" data-nb-ref-number="88" data-nb-words="26" data-nb-chars="153"><span class="idea" data-nb-ref-number="88" id="idea88" data-nb-words="26" data-nb-chars="153">„Vy jste včera ráno přiletěl z&nbsp;Kodaně a&nbsp;on přijel dnes večerním vlakem z&nbsp;Uppsaly. Schůzka s&nbsp;panem Lundstromem byla smluvena, říkal jste, už&nbsp;před týdnem?“</span></p>
        <p class="chunk" data-nb-ref-number="89" data-nb-words="27" data-nb-chars="175"><span class="idea" data-nb-ref-number="89" id="idea89" data-nb-words="27" data-nb-chars="175">„Přesně tak,“ pravil urostlý muž. „Byl jsem na&nbsp;kontrole v&nbsp;naší kodaňské filiálce. Jsem ředitelem podniků pana Jensena. Porada s&nbsp;panem Lundstromem se&nbsp;měla týkat důležité fúze.“</span></p>
        <p class="chunk" data-nb-ref-number="90" data-nb-words="19" data-nb-chars="123"><span class="idea" data-nb-ref-number="90" id="idea90" data-nb-words="19" data-nb-chars="123">„Takže vy&nbsp;jste vlastně poslední člověk, který s&nbsp;mrtvým mluvil, pane Cyrusi,“ řekl Kölln. „Paní Ericsonová ho&nbsp;pouze viděla.“</span></p>
        <p class="chunk" data-nb-ref-number="91" data-nb-words="28" data-nb-chars="167"><span class="idea" data-nb-ref-number="91" id="idea91" data-nb-words="28" data-nb-chars="167">„Jestli dovolíte,“ ozval se&nbsp;úředník z&nbsp;recepce. „Vrchní dole z&nbsp;baru mi&nbsp;říkal, že&nbsp;ještě po&nbsp;osmé hodině, tedy po&nbsp;panu Cyrusovi, mluvila s&nbsp;panem Jensenem jejich zpěvačka.“</span></p>
        <p class="chunk" data-nb-ref-number="92" data-nb-words="7" data-nb-chars="59"><span class="idea" data-nb-ref-number="92" id="idea92" data-nb-words="7" data-nb-chars="59">„Zpěvačka?“ otázal se&nbsp;detektiv s&nbsp;nevysvětlitelným neklidem.</span></p>
        <p class="chunk" data-nb-ref-number="93" data-nb-words="22" data-nb-chars="134"><span class="idea" data-nb-ref-number="93" id="idea93" data-nb-words="22" data-nb-chars="134">„Nastoupila tu&nbsp;dnes do&nbsp;angažmá,“ vysvětloval recepční. „Je to&nbsp;nějaká cizinka. Jmenuje se&nbsp;Eva Adam, nebo tak nějak. Mám pro ni&nbsp;poslat?“</span></p>
        <p class="chunk" data-nb-ref-number="94" data-nb-words="42" data-nb-chars="258"><span class="idea" data-nb-ref-number="94" id="idea94" data-nb-words="42" data-nb-chars="258">Detektiv se&nbsp;lekl. Vzdychl. „Co se&nbsp;dá&nbsp;dělat,“ pravil. Podle posledních zpráv, které měl k&nbsp;dispozici z&nbsp;korespondence své ženy, měla zpěvačka být někde v&nbsp;Itálii. Ale zpěváci jsou potulní ptáci. A&nbsp;pěkní ptáci, pomyslel si. „Tak pro ni&nbsp;pošlete,“ řekl rezignovaně.</span></p>
        <hr>
        <p class="chunk" data-nb-ref-number="95" data-nb-words="37" data-nb-chars="216"><span class="idea" data-nb-ref-number="95" id="idea95" data-nb-words="37" data-nb-chars="216">Zpěvačka projevila bouřlivou radost, že&nbsp;detektiva vidí. On&nbsp;sám se&nbsp;choval velmi komisně. To&nbsp;plavovlásku zarazilo. Co&nbsp;sem mu&nbsp;udělala, řekla si&nbsp;v&nbsp;duchu. Přeci nic špatnýho. Anebo mu&nbsp;snad Zuzán už&nbsp;leze na&nbsp;nervy? To&nbsp;brzo!</span></p>
        <p class="chunk" data-nb-ref-number="96" data-nb-words="66" data-nb-chars="459"><span class="idea" data-nb-ref-number="96" id="idea96" data-nb-words="66" data-nb-chars="459">Příčina detektivova chladu tkvěla však jinde. Částečně ještě žárlil na&nbsp;případ ve&nbsp;Slaeghelsee, ale především učinil jistý nepříjemný objev. Uvědomil si, že&nbsp;zpěvačka je&nbsp;ideálem, podle něhož modeluje své chování a&nbsp;slovní projev jeho manželka. A&nbsp;třebaže blondýnka nebyla v&nbsp;rozporu s&nbsp;jeho vlastním ideálem ženy jako takové, detektivovu kalvínskou představu o&nbsp;manželkách dokonale určovalo staré německé heslo, vyjádřené třemi slovy, jež všechna začínají písmenem K.</span></p>
        <p class="chunk" data-nb-ref-number="97" data-nb-words="31" data-nb-chars="200"><span class="idea" data-nb-ref-number="97" id="idea97" data-nb-words="31" data-nb-chars="200">Omezil tedy výslech na&nbsp;minimum a&nbsp;choval se&nbsp;ke&nbsp;zpěvačce jako naprostý cizinec. Ani ji&nbsp;nepozval na&nbsp;návštěvu. Jenže to&nbsp;nepočítal s&nbsp;dívčinou mstivostí, jež patřila k&nbsp;jejím nepočetným výhodným vlastnostem.</span></p>
        <hr>
        <p class="chunk" data-nb-ref-number="98" data-nb-words="26" data-nb-chars="149"><span class="idea" data-nb-ref-number="98" id="idea98" data-nb-words="26" data-nb-chars="149">Když krátce po&nbsp;druhé v&nbsp;noci dorazil domů, seděly jeho žena a&nbsp;zpěvačka ve&nbsp;společnosti tří lahví, dvou prázdných a&nbsp;jedné načaté, a&nbsp;vypadaly podle toho.</span></p>
        <p class="chunk" data-nb-ref-number="99" data-nb-words="8" data-nb-chars="62"><span class="idea" data-nb-ref-number="99" id="idea99" data-nb-words="8" data-nb-chars="62">Detektiv zpěvačku chladně pozdravil a&nbsp;manželku oslovil přísně:</span></p>
        <p class="chunk" data-nb-ref-number="100" data-nb-words="9" data-nb-chars="43"><span class="idea" data-nb-ref-number="100" id="idea100" data-nb-words="9" data-nb-chars="43">„Susan! Víš, že&nbsp;ve&nbsp;tvém stavu je&nbsp;alkohol&nbsp;–“</span></p>
        <p class="chunk" data-nb-ref-number="101" data-nb-words="17" data-nb-chars="111"><span class="idea" data-nb-ref-number="101" id="idea101" data-nb-words="17" data-nb-chars="111">„Holmesi nekecej a&nbsp;poď se&nbsp;napít,“ oslovila ho&nbsp;zpěvačka. Hovořila přátelsky, ale detektiv jí&nbsp;dobré oplatil zlým.</span></p>
        <p class="chunk" data-nb-ref-number="102" data-nb-words="17" data-nb-chars="75"><span class="idea" data-nb-ref-number="102" id="idea102" data-nb-words="17" data-nb-chars="75">„Vy byste se&nbsp;měla stydět! Víte o&nbsp;stavu mé&nbsp;ženy, a&nbsp;místo abyste na&nbsp;ni&nbsp;doh&nbsp;–“</span></p>
        <p class="chunk" data-nb-ref-number="103" data-nb-words="21" data-nb-chars="121"><span class="idea" data-nb-ref-number="103" id="idea103" data-nb-words="21" data-nb-chars="121">„Ty mně vykáš, jo?“ pravila blondýnka. „Zuzáne, von mi&nbsp;vyká!“ A&nbsp;česky dodala: „Já mu&nbsp;budu vonikat, jestli to&nbsp;švédsky de!“</span></p>
        <p class="chunk" data-nb-ref-number="104" data-nb-words="13" data-nb-chars="99"><span class="idea" data-nb-ref-number="104" id="idea104" data-nb-words="13" data-nb-chars="99">„Švédsky de&nbsp;všecko,“ škytla detektivova manželka, rovněž ve&nbsp;své mateřštině. „Zejména belbě žvanit.“</span></p>
        <p class="chunk" data-nb-ref-number="105" data-nb-words="30" data-nb-chars="199"><span class="idea" data-nb-ref-number="105" id="idea105" data-nb-words="30" data-nb-chars="199">„Mluvte švédsky!“ rozzlobil se&nbsp;detektiv a&nbsp;oslovil zpěvačku. „A&nbsp;nepište mé&nbsp;ženě tolik dopisů! Jejich vinou zanedbává studium své nové mateřštiny a&nbsp;ve společnosti mých známých působí potom jako idiot.“</span></p>
        <p class="chunk" data-nb-ref-number="106" data-nb-words="18" data-nb-chars="108"><span class="idea" data-nb-ref-number="106" id="idea106" data-nb-words="18" data-nb-chars="108">„Jó to&nbsp;sis jí&nbsp;neměl brát,“ pravila zpěvačka. „Vona nemá jazykový nadání. To&nbsp;sis teda vzal nadosmrti idiota.“</span></p>
        <p class="chunk" data-nb-ref-number="107" data-nb-words="26" data-nb-chars="175"><span class="idea" data-nb-ref-number="107" id="idea107" data-nb-words="26" data-nb-chars="175">„Jediné, co&nbsp;z&nbsp;vašich dopisů pochytila,“ pokračoval detektiv, „jsou slova, která v&nbsp;nich píšete švédsky. Ve&nbsp;společnosti mých známých potom působí jako holka z&nbsp;vykřičeného domu!“</span></p>
        <p class="chunk" data-nb-ref-number="108" data-nb-words="10" data-nb-chars="54"><span class="idea" data-nb-ref-number="108" id="idea108" data-nb-words="10" data-nb-chars="54">To&nbsp;byla vcelku pravda, a&nbsp;proto se&nbsp;mladé ženy nafoukly.</span></p>
        <p class="chunk" data-nb-ref-number="109" data-nb-words="26" data-nb-chars="163"><span class="idea" data-nb-ref-number="109" id="idea109" data-nb-words="26" data-nb-chars="163">„No a?“ pravila ostře zpěvačka. „Dívat se&nbsp;na&nbsp;tělíčko, to&nbsp;se&nbsp;ti&nbsp;líbilo, viď? Ale ve&nbsp;společnosti tvejch známejch bambulů aby působila jako Svéhlavička babičkou, co?“</span></p>
        <p class="chunk" data-nb-ref-number="110" data-nb-words="22" data-nb-chars="130"><span class="idea" data-nb-ref-number="110" id="idea110" data-nb-words="22" data-nb-chars="130">„Vážená slečno,“ pravil suše Niels C. Kölln. „Pomohl jsem své ženě sňatkem z&nbsp;pochybného prostředí, v&nbsp;němž vy&nbsp;si&nbsp;zřejmě libujete&nbsp;–“</span></p>
        <p class="chunk" data-nb-ref-number="111" data-nb-words="48" data-nb-chars="286"><span class="idea" data-nb-ref-number="111" id="idea111" data-nb-words="48" data-nb-chars="286">„Já si&nbsp;v&nbsp;něm libuju!“ zvolala zpěvačka a&nbsp;obrátila oči ke&nbsp;stropu. „Ty blboune švédská, ty&nbsp;víš houby, co&nbsp;je&nbsp;život! A&nbsp;to chceš bejt detektiv? To&nbsp;mě&nbsp;polechtej!“ Úspěšně se&nbsp;vpravila do&nbsp;alkoholické hysterie. „Jako tehdy ve&nbsp;Šlágrsé. Nebejt mě, tak tam dodneška zatýkáš striptérky, ty&nbsp;nádhero!“</span></p>
        <p class="chunk" data-nb-ref-number="112" data-nb-words="31" data-nb-chars="187"><span class="idea" data-nb-ref-number="112" id="idea112" data-nb-words="31" data-nb-chars="187">„Vy!“ počal se&nbsp;dusit detektiv a&nbsp;hledal vhodné slovo. Kalvínská výchova jej v&nbsp;té oblasti nevybavila zvlášť bohatým slovníkem a&nbsp;vnucovalo se&nbsp;mu&nbsp;jen jedno, které pochytil od&nbsp;manželky. „Vy&nbsp;–“</span></p>
        <p class="chunk" data-nb-ref-number="113" data-nb-words="4" data-nb-chars="22"><span class="idea" data-nb-ref-number="113" id="idea113" data-nb-words="4" data-nb-chars="22">„A&nbsp;nevykej mi, sakra!“</span></p>
        <p class="chunk" data-nb-ref-number="114" data-nb-words="17" data-nb-chars="106"><span class="idea" data-nb-ref-number="114" id="idea114" data-nb-words="17" data-nb-chars="106">„Vy&nbsp;–“ pravil detektiv a&nbsp;označil plavovlásku výrazem, který i&nbsp;jeho manželka používala jen doma v&nbsp;soukromí.</span></p>
        <p class="chunk" data-nb-ref-number="115" data-nb-words="20" data-nb-chars="112"><span class="idea" data-nb-ref-number="115" id="idea115" data-nb-words="20" data-nb-chars="112">Dostalo se&nbsp;mu&nbsp;facky, po&nbsp;níž se&nbsp;zapotácel a&nbsp;měl dojem, že&nbsp;je&nbsp;odpočítáván v&nbsp;ringu v&nbsp;tělocvičně policejní akademie.</span></p>
        <hr>
        <p class="chunk" data-nb-ref-number="116" data-nb-words="37" data-nb-chars="226"><span class="idea" data-nb-ref-number="116" id="idea116" data-nb-words="37" data-nb-chars="226">V&nbsp;noci se&nbsp;dostavily kalvínské výčitky svědomí kvůli Šlágrsé, kvůli nevděčnosti i&nbsp;kvůli tomu výrazu, a&nbsp;tak se&nbsp;detektiv&nbsp;– po&nbsp;dnu bezvýsledného pátrání&nbsp;– uchýlil do&nbsp;baru, kde se&nbsp;posílil míšeným nápojem, jemuž tam říkali Nadělení.</span></p>
        <p class="chunk" data-nb-ref-number="117" data-nb-words="33" data-nb-chars="210"><span class="idea" data-nb-ref-number="117" id="idea117" data-nb-words="33" data-nb-chars="210">Sotva usrkl, zaklepal mu&nbsp;někdo nesměle na&nbsp;rameno. Ohlédl se. Za&nbsp;ním stála zpěvačka, o&nbsp;poznání povadlejší než včera, ale zato tím více vonící omamným parfémem a&nbsp;ozdobená omračující nádherou starší flitrové róby.</span></p>
        <p class="chunk" data-nb-ref-number="118" data-nb-words="26" data-nb-chars="132"><span class="idea" data-nb-ref-number="118" id="idea118" data-nb-words="26" data-nb-chars="132">„Nielsi,“ zapípala, jak na&nbsp;to&nbsp;u&nbsp;ní nebyl zvyklý. „Já se&nbsp;ti&nbsp;musim vomluvit. Máš úplnou pravdu. Dyž je&nbsp;teď Zuzán v&nbsp;naději, nemám jí&nbsp;–“</span></p>
        <p class="chunk" data-nb-ref-number="119" data-nb-words="4" data-nb-chars="33"><span class="idea" data-nb-ref-number="119" id="idea119" data-nb-words="4" data-nb-chars="33">Detektiv odmítavě zamával rukama.</span></p>
        <p class="chunk" data-nb-ref-number="120" data-nb-words="5" data-nb-chars="25"><span class="idea" data-nb-ref-number="120" id="idea120" data-nb-words="5" data-nb-chars="25">„Já se&nbsp;ti&nbsp;musím omluvit!“</span></p>
        <p class="chunk" data-nb-ref-number="121" data-nb-words="3" data-nb-chars="16"><span class="idea" data-nb-ref-number="121" id="idea121" data-nb-words="3" data-nb-chars="16">„Vodpusť mi&nbsp;to!“</span></p>
        <p class="chunk" data-nb-ref-number="122" data-nb-words="4" data-nb-chars="18"><span class="idea" data-nb-ref-number="122" id="idea122" data-nb-words="4" data-nb-chars="18">„Ty mi&nbsp;to&nbsp;odpusť!“</span></p>
        <p class="chunk" data-nb-ref-number="123" data-nb-words="38" data-nb-chars="269"><span class="idea" data-nb-ref-number="123" id="idea123" data-nb-words="38" data-nb-chars="269">Oboustranná touha po&nbsp;odpuštění nemohla nevyústit ve&nbsp;smír. Stvrdili jej Nadělením, a&nbsp;protože zpěvačka, třebaže usmířená a&nbsp;pokorná, neztratila nic na&nbsp;zvědavosti, při druhém Nadělení už&nbsp;se&nbsp;jí&nbsp;detektiv svěřoval s&nbsp;chudičkými, ale přísně tajnými výsledky dosavadního šetření.</span></p>
        <p class="chunk" data-nb-ref-number="124" data-nb-words="246" data-nb-chars="1440"><span class="idea" data-nb-ref-number="124" id="idea124" data-nb-words="246" data-nb-chars="1440">„Podezřelého máme,“ začal žalostně. „Pan Cyrus. Z&nbsp;Uppsaly přišla hláška, že&nbsp;ho&nbsp;nějaká paní Svensenová viděla s&nbsp;manželkou pana Jensena asi před čtrnácti dny v&nbsp;hotelu Severní záře, kam se&nbsp;jezdí hlavně za&nbsp;tímhle účelem. Je&nbsp;pravda, že&nbsp;tam nezůstali na&nbsp;noc; nejspíš si&nbsp;vjeli do&nbsp;vlasů, načež paní Jensenová okamžitě odjela. Pan Cyrus má&nbsp;po&nbsp;ruce jiné vysvětlení, jenže tomu je&nbsp;dost těžko věřit. Říká, že&nbsp;paní Jensenová ho&nbsp;pozvala do&nbsp;Severní záře, aby si&nbsp;pohovořili o&nbsp;nějakých soukromých záležitostech&nbsp;– o&nbsp;něčem, co&nbsp;se&nbsp;její manžel nesmí dozvědět. V&nbsp;hotelu potom pana Cyruse obvinila, že&nbsp;jejího manžela podvádí v&nbsp;obchodních věcech, pak dostala hysterický záchvat a&nbsp;utekla. Cyrus říká, že&nbsp;se&nbsp;rozhodl promluvil s&nbsp;panem Jensenem o&nbsp;stavu manželčiných nervů, ale k&nbsp;tomu nedošlo. Nějaká naléhavá záležitost ho&nbsp;donutila honem se&nbsp;vrátit do&nbsp;Kodaně. Tahle verze má&nbsp;ovšem jeden velice závažný háček: nikdo nepamatuje, že&nbsp;by&nbsp;kdy měla nějaký hysterický záchvat. Ví&nbsp;se&nbsp;o&nbsp;domácích scénách u&nbsp;Jensenů, jenže nervy ztratil pokaždé pan Jensen. Buď jak buď, ta&nbsp;scéna v&nbsp;Severní záři dala podnět k&nbsp;dohadům. V&nbsp;Uppsale se&nbsp;vůbec leccos šušká. Například den před vraždou hledal pan Jensen manželku celé odpoledne, a&nbsp;ne a&nbsp;ne ji&nbsp;najít. Vrátila se&nbsp;až&nbsp;večer, prý z&nbsp;procházky v&nbsp;lese. A&nbsp;pan Cyrus byl ten den už&nbsp;z&nbsp;Kodaně zpátky ve&nbsp;Stockholmu a&nbsp;z&nbsp;Uppsaly do&nbsp;Stockholmu a&nbsp;zpátky to&nbsp;jde autem za&nbsp;odpoledne pohodlně stihnout.“ Niels vzdychl. „Jenže co&nbsp;je&nbsp;mi&nbsp;to&nbsp;platné. Cyrus má&nbsp;alibi.“</span></p>
        <p class="chunk" data-nb-ref-number="125" data-nb-words="12" data-nb-chars="56"><span class="idea" data-nb-ref-number="125" id="idea125" data-nb-words="12" data-nb-chars="56">„Jaký alibi? Dyť byl v&nbsp;době mordu v&nbsp;telefonní budce a&nbsp;–“</span></p>
        <p class="chunk" data-nb-ref-number="126" data-nb-words="29" data-nb-chars="148"><span class="idea" data-nb-ref-number="126" id="idea126" data-nb-words="29" data-nb-chars="148">„– a&nbsp;z&nbsp;budky se&nbsp;dá&nbsp;vyjít nejen do&nbsp;haly, ale taky do&nbsp;Palmového salónu. Já&nbsp;vím,“ kývl detektiv, vytáhl z&nbsp;kapsy plánek a&nbsp;rozložil jej na&nbsp;barovém pultu:</span></p>
        <hr>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hrichy_pro_patera_knoxe_016.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>